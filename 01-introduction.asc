:chapnum: 01
:figure-number: 00

== Εισαγωγή

image::figs/incoming/01-00-cover.png[float="none",role="informal"]

++++
<?dbfo-need height="1in"?>
++++

Τι είναι δημοσιογραφία δεδομένων; Τι δυνατότητες έχει; Ποια είναι τα όρια της; Από που προέρχεται; Στην ενότητα αυτή του βιβλίου, θα δούμε τι είναι δημοσιογραφία δεδομένων και τι σημασία μπορεί να έχει για τους ειδησεογραφικούς οργανισμούς. Ο Paul Bradshaw (του Birmingham City University) και ο Mirko Lorenz (της Deutsche Welle) μοιράζονται μαζί μας κάποιες σκέψεις σχετικά με το τι είναι αυτό που πραγματικά ξεχωρίζει τη δημοσιογραφία δεδομένων. Επιπλέον, κορυφαίοι επαγγελματίες του χώρου εξηγούν γιατί τη θεωρούν τόσο σημαντική, χρησιμοποιώντας μερικά από τα αγαπημένα τους παραδείγματα. Τέλος, η Liliana Bounegru (του European Journalism Centre) τοποθετεί τη δημοσιογραφία δεδομένων στο ευρύτερο ιστορικό της πλαίσιο. 

=== Τι Είναι Δημοσιογραφία Δεδομένων;

Τι είναι λοιπόν δημοσιογραφία δεδομένων; Μία απλή απάντηση θα μπορούσε να είναι η εξής: αποτελεί ένα είδος δημοσιογραφίας που γίνεται με τη χρήση δεδομένων. Αυτό όμως δεν βοηθάει και πολύ. 

Τόσο τα δεδομένα, όσο και η δημοσιογραφία, αποτελούν αρκετά προβληματικούς όρους. Αρκετοί άνθρωποι αντιλαμβάνονται τα δεδομένα ως μία συλλογή αριθμών, κατά πάσα πιθανότητα πάνω σε κάποιο λογιστικό φύλλο. Είκοσι χρόνια πριν, αυτό ήταν το μοναδικό είδος δεδομένων που είχαν πρόσβαση οι δημοσιογράφοι. Ζούμε όμως πλέον σε έναν ψηφιακό κόσμο, έναν κόσμο που σχεδόν τα πάντα μπορούν να περιγραφούν (ή έχουν περιγραφεί ήδη) με αριθμούς. 

Όλη η επαγγελματική σου καριέρα, 300.000 εμπιστευτικά έγγραφα, όλοι σου οι φίλοι κ.λπ. μπορούν να περιγραφούν (και περιγράφονται ήδη) με τη χρήση μόλις δύο αριθμών: 0 και 1. Φωτογραφίες, video και ήχος περιγράφονται επίσης με τους ίδιους δύο αριθμούς: 0 και 1. Φόνοι, ασθένειες, πολιτικοί ψήφοι, διαφθορά και ψέματα: επίσης με 0 και 1. 

Τι κάνει λοιπόν τη δημοσιογραφία δεδομένων διαφορετική από τα υπόλοιπα είδη δημοσιογραφίας; Ίσως οι νέες δυνατότητες που ανοίγονται μπροστά σου όταν συνδυάζεις τον παραδοσιακό τρόπο εντοπισμού θεμάτων (τη διαίσθηση ή όπως ανέφεραν παλαιότερα «αυτός έχει μάτι») με την ικανότητα να διηγείσαι μία συγκλονιστική ιστορία με τη χρήση πλήθους διαφορετικών ψηφιακών δεδομένων που είναι σήμερα στη διάθεση μας. 

Και αυτές οι δυνατότητες μπορούν να προκύψουν σε κάθε στάδιο της εξέλιξης ενός δημοσιογράφου: με τη χρήση προγραμματισμού για την αυτοματοποίηση της διαδικασίας συλλογής και συνδυασμού πληροφοριών από τοπικές κυβερνήσεις, αστυνομία, πηγές πολιτών, όπως έκανε ο Adrian Holovaty με το http://chicago.everyblock.com/crime/[ChicagoCrime] και αργότερα το http://www.everyblock.com/[EveryBlock].

Ή, χρησιμοποιώντας κάποιο λογισμικό για να βρεις συνδέσεις μεταξύ εκατοντάδων χιλιάδων ντοκουμέντων, όπως έκανε η The Telegraph σε θέμα που δημοσίευσε σχετικό με τα http://tgr.ph/mps-expenses[έξοδα των Βρετανών βουλευτών].

[[FIG012]]
.Ερευνώντας τα έξοδα των Βρετανών βουλευτών (the Guardian) 
image::figs/incoming/01-01.png[float="0"]

Η δημοσιογραφία δεδομένων μπορεί να βοηθήσει έναν δημοσιογράφο να διηγηθεί μία περίπλοκη ιστορία μέσω ελκυστικών Infographics (ελλ. γραφική απεικόνιση πληροφοριών).  Παράδειγμα αποτελούν οι εκπληκτικές ομιλίες του Hans Rosling που παρουσιάζει οπτικοποιημένα τα τελευταία δεδομένα σχετικά με το επίπεδο της φτώχειας παγκοσμίως, χρησιμοποιώντας το εργαλείο http://www.gapminder.org/[Gapminder], και οι οποίες προσέλκυσαν εκατομμύρια θεατές σε όλο τον κόσμο.  Ένα άλλο παράδειγμα είναι η εκπληκτική δουλειά του David McCandless στο http://www.informationisbeautiful.net/[Information is Beautiful] όπου παρουσιάζει με απλοϊκό τρόπο “μεγάλους αριθμούς” –όπως έκανε με τις δημόσιες δαπάνες τοποθετώντας τες στο απαραίτητο πλαίσιο, ή τη ρύπανση που προκλήθηκε και αποτράπηκε κατά τη διάρκεια της έκρηξης του ηφαιστείου στην Ισλανδία– αποδεικνύοντας την αξία της καθαρής σχεδίασης. 

Επίσης, μπορεί να βοηθήσει στο να εξηγήσει πως μία είδηση συνδέεται με ένα άτομο, όπως κάνει πλέον σε μόνιμη βάση το BBC και οι Financial Times με τους διαδραστικούς προϋπολογισμούς (όπου μπορείς να βρεις πως ο εκάστοτε προϋπολογισμός επηρεάζει σε πρακτικό επίπεδο τον πολίτη). Επιπλέον, μπορεί να εξελίξει και τη διαδικασία συλλογής ειδήσεων, όπως για παράδειγμα κάνει επιτυχημένα ο Guardian διαμοιράζοντας πληροφορίες, περιεχόμενο και ερωτήματα μέσω της πλατφόρμας http://www.guardian.co.uk/news/datablog[Datablog] που δημιούργησε.

Τα δεδομένα μπορούν να αποτελέσουν το «πρωτόλειο υλικό» για την εφαρμογή της δημοσιογραφίας δεδομένων, ή απλά να χρησιμοποιηθούν ως το εργαλείο που θα διηγηθεί μία ιστορία, ή μπορεί να αποτελέσουν και τα δύο. Όπως συμβαίνει με κάθε πηγή πληροφόρησης, έτσι και σε αυτή την περίπτωση τα δεδομένα πρέπει να αντιμετωπιστούν με σκεπτικισμό. Όπως κάθε άλλο εργαλείο, έτσι και σε αυτή την περίπτωση πρέπει να έχουμε επίγνωση του τρόπου με τον οποίο μπορούν τα δεδομένα να εξελίξουν ή να περιορίσουν τα ειδησεογραφικά θέματα που προκύπτουν από αυτά. 

&mdash; _Paul Bradshaw, Birmingham City University_

=== Γιατί οι Δημοσιογράφοι Πρέπει να Χρησιμοποιούν Δεδομένα;

Η δημοσιογραφία βρίσκεται σε πολιορκία. Κατά το παρελθόν, ως βιομηχανία, βασίστηκε στο γεγονός ότι μόνο αυτή διαχειρίζονταν τεχνολογικά μέσα για να πολλαπλασιάσει και να διαδόσει όλα όσα γίνονταν κατά τη διάρκεια της νύχτας. Το πιεστήριο και η τυπογραφεία υπηρέτησαν τη δημοσιογραφία ως πύλη διάδοσης. Αν ο οποιοσδήποτε επιθυμούσε να προσεγγίσει τους πολίτες μίας πόλης ή μίας περιοχής το επόμενο πρωινό, προσέφευγε στις εφημερίδες. Η εποχή αυτή είναι πλέον παρελθόν.

Σήμερα, οι ειδήσεις διαδίδονται τη στιγμή που συμβαίνουν από πολλαπλές πηγές, μάρτυρες και blogs. Οτιδήποτε συμβαίνει φιλτράρεται μέσω ενός αχανούς δικτύου κοινωνικής δικτύωσης, ιεράρχισης, σχολιασμού κ.λπ. Αποτέλεσμα; Τις περισσότερες φορές η είδηση χάνεται δίχως να την προσέξει κανείς! 

Αυτός είναι και ο λόγος που η δημοσιογραφία δεδομένων είναι τόσο σημαντική. Η συλλογή, το φιλτράρισμα και η οπτικοποίηση του τι πραγματικά έγινε και δεν μπορούμε να αντιληφθούμε, αποκτάει όλο και μεγαλύτερη αξία. Ο χυμός από πορτοκάλι που πίνεις κάθε πρωί, ο καφές που ετοιμάζεις: στη σύγχρονη παγκόσμια οικονομία υπάρχουν αόρατες συνδέσεις μεταξύ αυτών των προϊόντων, άλλων ανθρώπων και εσένα. Η γλώσσα αυτού του δικτύου λοιπόν είναι τα δεδομένα: μικρές μονάδες πληροφοριών που εκ πρώτης όψεως δεν συσχετίζονται μεταξύ τους, αλλά αποκτούν τεράστια σημασία όταν τα βλέπουμε από τη σωστή οπτική.

Αυτή την περίοδο, λίγοι δημοσιογράφοι (οι πρωτοπόροι) είναι ικανοί να μας δείξουν το πως τα δεδομένα μπορούν να χρησιμοποιηθούν για να προσφέρουν μία πιο διεισδυτική ματιά σε ότι συμβαίνει γύρω μας και πως μπορεί το κάθετι να μας επηρεάσει. 

Η ανάλυση δεδομένων μπορεί να μας αποκαλύψει «το σχήμα μίας ιστορίας» (σύμφωνα με την Sarah Cohen) ή να μας προσφέρει μία «νέα φωτογραφική μηχανή» (σύμφωνα με τον David McCandless). Χρησιμοποιώντας δεδομένα, οι δημοσιογράφοι αλλάζουν και οι ίδιοι: από το να προσπαθούν να καλύψουν πρώτοι μία είδηση, εστιάζουν πλέον στο να μας εξηγούν τι πραγματικά μπορεί να σημαίνει μία συγκεκριμένη εξέλιξη. Το εύρος των θεμάτων μπορεί να είναι πραγματικά μεγάλο: η επόμενη οικονομική κρίση που προετοιμάζεται αυτόν τον καιρό, η οικονομία πίσω από τα προϊόντα που χρησιμοποιούμε, η κακοδιαχείριση κρατικών χρημάτων ή πιθανές πολιτικές γκάφες παρουσιάζονται με τη βοήθεια εντυπωσιακής οπτικοποίησης δεδομένων που δεν επιτρέπει οποιαδήποτε αμφισβήτηση. 

Αυτός είναι και ο λόγος που οι δημοσιογράφοι πρέπει να προσεγγίσουν τα δεδομένα ως μία ευκαιρία. Μπορούν, για παράδειγμα, να αποκαλύψουν πως μία «αόριστη απειλή» (όπως η ανεργία) επηρεάζει ανθρώπους ανάλογα με την ηλικία, το φύλο ή την εκπαίδευση τους. Χρησιμοποιώντας δεδομένα μπορούν να μετατρέψουν κάτι αόριστο σε κάτι που ο καθένας μπορεί να κατανοήσει και να συσχετιστεί μαζί του. 

Χάρη σε αυτά, μπορούμε να δημιουργήσουμε εξατομικευμένες αριθμομηχανές που θα βοηθάνε τον κόσμο να παίρνει αποφάσεις, όπως π.χ. να αγοράσει αυτό το αυτοκίνητο ή αυτό το σπίτι, να αποφασίσει ποια εκπαιδευτική ή επαγγελματική πορεία θα ακολουθήσει, ή να ελέγξει το κόστος διαβίωσης του ώστε να αποφύγει πιθανά χρέη. 

Τα δεδομένα μπορούν να αναλύσουν τη δυναμική μία περίπλοκης κατάστασης όπως είναι οι εξεγέρσεις ή μία πολιτική συζήτηση, να αποκαλύψουν λανθασμένες αντιλήψεις και να βοηθήσουν τον καθένα μας να δει πιθανές λύσεις σε περίπλοκα προβλήματα. 

Αποκτώντας κάποιος τη γνώση του πως να αναζητάει, να ξεκαθαρίζει και να οπτικοποιεί δεδομένα, θα τον βοηθήσει να εξελίξει το επάγγελμα της συλλογής πληροφοριών. Οι δημοσιογράφοι που θα το καταφέρουν αυτό θα δουν σύντομα ότι το να γράφεις άρθρα βασισμένος σε δεδομένα και αναλύσεις είναι μία πραγματική ανακούφιση: λιγότερες υποθέσεις, μικρότερη ανάγκη για παράθεση δηλώσεων (αγγλ. quoting). Έτσι, ένας δημοσιογράφος μπορεί πλέον να παρουσιάσει και να υποστηρίξει με σθένος το θέμα του βασισμένος σε δεδομένα, κάτι που επηρεάζει και τον ρόλο της δημοσιογραφίας γενικότερα. 

Επιπρόσθετα, η ενασχόληση με τη δημοσιογραφία δεδομένων προσφέρει και μία προοπτική για το μέλλον. Σήμερα που οι ειδησεογραφικοί οργανισμοί συρρικνώνονται ολοένα και περισσότερο, οι δημοσιογράφοι ευελπιστούν να βρουν εργασία στον τομέα των δημοσίων σχέσεων. Οι δημοσιογράφοι δεδομένων ή οι επιστήμονες δεδομένων, από την άλλη, αποτελούν ήδη μία περιζήτητη ομάδα υπαλλήλων, και όχι μόνο για τα ΜΜΕ. Εταιρίες και ινστιτούτα σε όλο τον κόσμο αναζητούν επαγγελματίες που θα ξέρουν πως να διαχειρίζονται ψηφιακά δεδομένα, ώστε να τα μετατρέπουν σε κάτι απτό και με νόημα. 

Τα δεδομένα κατά μία έννοια «υπόσχονται» και αυτό είναι που ενθουσιάζει τις ειδησεογραφικές αίθουσες, που τις κάνει να αναζητούν ένα νέο είδος ανταποκριτή. Για ανεξάρτητους δημοσιογράφους, η απόκτηση εμπειρίας πάνω στα δεδομένα αποτελεί σίγουρη οδό για περισσότερες προσφορές εργασίας και σταθερό εισόδημα.

Ας το δούμε ως εξής: αντί να προσλάβει κάποιος έναν δημοσιογράφο για να γεμίσει γρήγορα με χαμηλής αξίας θέματα έντυπες εκδόσεις και ιστοσελίδες, μπορεί να εστιάσει στη χρήση δεδομένων για τη δημιουργία ζήτησης πιο διαδραστικών υπηρεσιών. Για παράδειγμα, στη δημιουργία μίας διαδραστικής υπηρεσίας για την επίλυση ενός προβλήματος που κανονικά απαιτεί εβδομάδες. Αυτή είναι μία καλοδεχούμενη αλλαγή σε πολλούς τομείς των μέσων μαζικής ενημέρωσης. 

Υπάρχει όμως και ένα πρόβλημα που εμποδίζει τους δημοσιογράφους από το να εκμεταλλευτούν την νέα αυτή δυνατότητα: η δυσκολία στο να εκπαιδευτούν να χρησιμοποιούν δεδομένα σε όλα τα στάδια της δημοσιογραφικής διαδικασίας, από το αρχικό ερώτημα έως την αποκάλυψη ενός τεράστιου σκανδάλου!

++++
<?dbfo-need height="2in"?>
++++

Το να αρχίσεις να εργάζεσαι με δεδομένα είναι σαν να περπατάς μέσα σε μία αχανή και άγνωστη περιοχή. Εκ πρώτης όψεως, τα ακατέργαστα δεδομένα είναι ακατανόητα. Τέτοιου είδους δεδομένα είναι δύσχρηστα, μιας και είναι αρκετά δύσκολο να τα μορφοποιήσεις σωστά ώστε στη συνέχεια να τα οπτικοποιήσεις. Κάτι τέτοιο απαιτεί έμπειρους δημοσιογράφους που έχουν την αντοχή να εξετάζουν συχνά δυσνόητα ή βαρετά δεδομένα και να μπορούν να «βλέπουν» το κρυμμένο θέμα που αξίζει να φέρουν στην επιφάνεια.

&mdash; _Mirko Lorenz, Deutsche Welle_

.Η Έρευνα
****
Το Ευρωπαϊκό Κέντρο Δημοσιογραφίας (European Journalism Centre) http://bit.ly/ddjnet-survey[πραγματοποίησε έρευνα] για τις ανάγκες εκπαίδευσης των δημοσιογράφων. Κατέληξε στο ότι υπάρχει έντονη επιθυμία να βγουν εκτός της πεπατημένης οδού της παραδοσιακής δημοσιογραφίας και να επενδύσουν χρόνο στην απόκτηση νέων ικανοτήτων. Τα αποτελέσματα της έρευνας έδειξαν ότι οι δημοσιογράφοι αναγνωρίζουν την ευκαιρία που τους δίνεται, όμως χρειάζονται κάποιου είδους στήριξη ώστε να αντιμετωπίσουν τα αρχικά προβλήματα που τους εμποδίζουν να εργαστούν με δεδομένα. Επιπλέον, υπάρχει η πεποίθηση ότι όταν η δημοσιογραφία δεδομένων γίνει καθολικά αποδεκτή, τότε οι διαδικασίες, τα εργαλεία και τα αποτελέσματα θα βελτιωθούν σχετικά γρήγορα. Οι πρωτοπόροι του χώρου –όπως οι Guardian, The New York Times, Texas Tribune, και Die Zeit– ανεβάζουν διαρκώς τον πήχη με θέματα που δημοσιεύουν κάθε τόσο βασισμένοι σε δεδομένα.

Η δημοσιογραφία δεδομένων θα παραμείνει στα χέρια λιγοστών πρωτοπόρων ή κάθε ειδησεογραφικός οργανισμός θα έχει σύντομα τη δική του ξεχωριστή δημοσιογραφική ομάδα αποκλειστικά αφιερωμένη σε αυτή; Ευελπιστούμε ο παρόν οδηγός να βοηθήσει ακόμα περισσότερους δημοσιογράφους, αλλά και τις ειδησεογραφικές αίθουσες, να επωφεληθούν από το διαρκώς αναπτυσσόμενο αυτό πεδίο.
****

[[FIG013]]
.Η έρευνα του Ευρωπαϊκού Κέντρου Δημοσιογραφίας σχετικά με τις ανάγκες των δημοσιογράφων
image::figs/incoming/01-DD.png[scale="85",float="none"]

=== Γιατί Είναι Απαραίτητη η Δημοσιογραφία Δεδομένων;

Ρωτήσαμε μερικούς από τους κορυφαίους επαγγελματίες και θιασώτες της δημοσιογραφίας δεδομένων να μας πουν γιατί θεωρούν σημαντική μία τέτοια εξέλιξη. Παρακάτω είναι οι απαντήσεις τους.

==== Φιλτράροντας τη Ροή των Δεδομένων

Όταν οι πληροφορίες ήταν κάτι σπάνιο, το μεγαλύτερο μέρος των προσπαθειών μας εστίαζε στο κυνήγι και τη συλλογή τους. Σήμερα που οι πληροφορίες είναι άφθονες, η επεξεργασία τους είναι πιο σημαντική. Επεξεργαζόμαστε την πληροφορία σε δύο επίπεδα: 1) την αναλύουμε για να φέρουμε νόημα και μορφή στην ατελείωτη ροή δεδομένων και 2) την παρουσιάζουμε με τέτοιο τρόπο ώστε να καταφέρουμε να μεταφέρουμε στον αναγνώστη τι είναι σημαντικό και σχετικό με αυτόν. Όπως κάθε επιστήμη, έτσι και η δημοσιογραφία δεδομένων χρησιμοποιεί μεθόδους και παρουσιάζει τα αποτελέσματα της με τρόπο που μπορεί να επαληθευθεί μέσω της αναπαραγωγής. 

&mdash; _Philip Meyer, Professor Emeritus, University of North Carolina at Chapel Hill_


==== Νέες Προσεγγίσεις στην Αφήγηση

Η δημοσιογραφία δεδομένων αποτελεί έναν γενικό όρο, τουλάχιστον στο μυαλό μου, που περιλαμβάνει έναν ολοένα και μεγαλύτερο αριθμό εργαλείων, τεχνικών και προσεγγίσεων σχετικά με την τέχνη της αφήγησης. Μπορεί να περιλαμβάνει οτιδήποτε: από την παραδοσιακή δημοσιογραφία με τη βοήθεια υπολογιστή (όπου τα δεδομένα χρησιμοποιούνται ως «πηγή») έως την πλέον πρωτοποριακή οπτικοποίηση δεδομένων και τις ειδησεογραφικές εφαρμογές. Ο απώτερος στόχος όλων των παραπάνω είναι δημοσιογραφικής φύσεως: το να προσφέρουν στο κοινό τις πληροφορίες και την ανάλυση αυτών, ώστε όλοι μας να είμαστε σε θέση να γνωρίζουμε όλα τα σημαντικά γεγονότα της ημέρας.

&mdash; _Aron Pilhofer, New York Times_

==== Σαν Φωτοδημοσιογραφία με Φορητό Υπολογιστή 

Η δημοσιογραφία δεδομένων διαφέρει από τη δημοσιογραφία λέξεων μόνο ως προς το γεγονός ότι χρησιμοποιούμε διαφορετική παλέτα εργαλείων. Όλοι «μυριζόμαστε» μία καλή ιστορία, την καταγράφουμε και συσχετίζουμε θέματα μεταξύ τους για τα προς το ζην. Είναι σαν το «φωτορεπορτάζ», απλά στη θέση της φωτογραφικής μηχανής βάλτε ένα φορητό υπολογιστή (laptop). 

&mdash; _Brian Boyer, Chicago Tribune_

==== Η Δημοσιογραφία Δεδομένων Είναι το Μέλλον

Η δημοσιογραφία που βασίζεται στα δεδομένα αποτελεί το μέλλον. Οι δημοσιογράφοι οφείλουν να είναι σε θέση να κατανοούν τα δεδομένα. Παλαιότερα, έβγαζες θέματα συζητώντας με ανθρώπους σε μπαρ, κάτι που ίσως μπορείς να κάνεις ακόμα. Πλέον όμως, εξίσου σημαντικό είναι να μελετάς δεδομένα και να εξοπλίζεις τον εαυτό σου με εργαλεία για να τα αναλύεις και να ξεχωρίζεις που υπάρχει ενδιαφέρον. Καταφέρνοντας κάτι τέτοιο λοιπόν, προσφέρεις ουσιαστική βοήθεια στην κοινωνία: με το να αναγνωρίζεις πως συνδέονται τα δεδομένα μεταξύ τους, είσαι σε θέση να αποκαλύπτεις τι πραγματικά συμβαίνει στη χώρα σου.

&mdash; _Tim Berners-Lee, founder of the World Wide Web_

==== Το Number-Crunching Συναντάει το Word-Smithing

Η δημοσιογραφία δεδομένων έρχεται να καλύψει το κενό μεταξύ των στατιστικολόγων και των λεξουργών. Εντοπίζοντας τα άκρα και αναγνωρίζοντας τάσεις που δεν είναι στατιστικά σημαντικές, όμως σχετικές με την απλοποίηση του περίπλοκου κόσμου μας σήμερα. 

&mdash; _David Anderton, freelance journalist_

==== «Αναβαθμίζοντας» τις δεξιότητες σας

Η δημοσιογραφία δεδομένων αποτελεί ένα νέο είδος δεξιοτήτων για αναζήτηση, κατανόηση και οπτικοποίηση των ψηφιακών πηγών, σε μία εποχή που οι βασικές δεξιότητες της παραδοσιακής δημοσιογραφίας δεν είναι πλέον αρκετές. Δεν αποτελεί αντικαταστάτη της παραδοσιακής δημοσιογραφίας, αλλά μία προσθήκη σε αυτήν. 

Σε μία εποχή που όλες οι πηγές ψηφιοποιούνται, οι δημοσιογράφοι μπορούν και οφείλουν να βρίσκονται πιο κοντά σε αυτές. Το διαδίκτυο κατάφερε να δημιουργήσει δυνατότητες που σήμερα αδυνατούμε να κατανοήσουμε πλήρως. Η δημοσιογραφία δεδομένων δεν είναι παρά η αρχή στην εξέλιξη των παλιών μας πρακτικών και στην προσαρμογή τους στις ανάγκες του διαδικτύου. 

Η δημοσιογραφία δεδομένων εξυπηρετεί δύο σημαντικούς σκοπούς για τους νέους οργανισμούς: την ανακάλυψη νέων ειδήσεων – θεμάτων (και όχι ανακύκλωση όσων παράγονται από τα ειδησεογραφικά πρακτορεία) και την άσκηση δημοσιογραφίας έρευνας (αγγλ. watchdog ή investigative journalism). Ιδιαίτερα σε εποχές μεγάλων οικονομικών κινδύνων, οι εφημερίδες έχουν σημαντικότατο ρόλο να διαδραματίσουν.

Από την οπτική μίας τοπικής εφημερίδας, η δημοσιογραφία δεδομένων είναι καίριας σημασίας. Συνηθίζουμε να λέμε ότι «Ένα χαλασμένο κεραμίδι στην εξώπορτα μας είναι πιο σημαντικό από μία εξέγερση σε μία μακρινή χώρα», διότι μπορεί να σε χτυπήσει στο πρόσωπο και να επηρεάσει άμεσα τη ζωή σου. Την ίδια στιγμή όμως, η ψηφιοποίηση είναι παντού. Εξαιτίας αυτού και του γεγονότος ότι οι τοπικές εφημερίδες έχουν αυτή την άμεση επίδραση στις τοπικές κοινωνίες, ένας δημοσιογράφος πρέπει να ξέρει πως να βρίσκει, πως να αναλύει και πως να οπτικοποιεί μία είδηση – θέμα χρησιμοποιώντας δεδομένα. 

&mdash; _Jerry Vermanen, NU.nl_

==== Το «Φάρμακο» για την Υπερπληροφόρηση

Η ασυμμετρία της πληροφορίας (όχι η απουσία πληροφοριών, αλλά η ανικανότητα του ανθρώπου να τις δεχθεί και να τις επεξεργαστεί με την ίδια ταχύτητα που μας προσφέρονται) είναι ένα από τα σημαντικότερα προβλήματα που αντιμετωπίζουν οι σύγχρονοι πολίτες στην προσπάθεια τους να πάρουν τη σωστή απόφαση σε καθημερινά ζητήματα. Πληροφορίες καταφθάνουν από έντυπα, οπτικά και ακουστικά μέσα, επηρεάζοντας τις επιλογές και τις ενέργειες των πολιτών. Η σωστή δημοσιογραφία δεδομένων βοηθάει στην καταπολέμηση της ασυμμετρίας της πληροφορίας. 

&mdash; _Tom Fries, Bertelsmann Foundation_

==== Η Απάντηση στις Δημόσιες Σχέσεις με Γνώμονα τα Δεδομένα

Η διαρκώς αυξανόμενη διαθεσιμότητα εργαλείων μέτρησης σε συνδυασμό με το ολοένα και χαμηλότερο κόστος τους (σε έναν αυτοτροφοδοτούμενο κύκλο που προωθεί την απόδοση και την αποτελεσματικότητα σε όλες τις πτυχές της κοινωνίας), έχει οδηγήσει τους εκάστοτε αρμόδιους διευθυντές στο να «ποσοτικοποιούν» τις πρακτικές τους, να «ελέγχουν» τις εμφανιζόμενες τάσεις και να «αναγνωρίζουν» τις όποιες ευκαιρίες. 

Με αυτόν τον τρόπο, οι εταιρίες ανακαλύπτουν διαρκώς νέες «μετρήσεις» που αποδεικνύουν πόσο επιτυχημένα εξελίσσονται. Από την άλλη, οι πολιτικοί αρέσκονται να καυχιούνται για τις μειώσεις στα ποσοστά ανεργίας και την αύξηση του Α.Ε.Π. Η απουσία οποιασδήποτε δημοσιογραφικής διορατικότητας σε υποθέσεις που αφορούν εταιρίες όπως η Enron, η Worldcom, η Madoff ή η Solyndra αποτελεί απόδειξη της ανικανότητας των δημοσιογράφων να δουν καθαρά πέρα από αριθμούς και ποσοστά. Και όμως, οι αναπαραστάσεις είναι πιο πιθανό να γίνουν αποδεκτές δίχως αμφισβήτηση (σε σχέση με άλλα γεγονότα) λόγω της σοβαροφάνειας τους, ακόμα και όταν είναι εντελώς κατασκευασμένες. 

Η εξοικείωση των δημοσιογράφων με τα δεδομένα θα τους βοηθήσει να οξύνουν την κριτική τους ικανότητα όταν έρχονται αντιμέτωποι με αριθμούς, κερδίζοντας έτσι λίγο από το χαμένο έδαφος στο πάρε-δώσε που έχει αναπτυχθεί μεταξύ αυτών και των τμημάτων δημοσίων σχέσεων των εκάστοτε εταιριών. 

&mdash; _Nicolas Kayser-Bril, Journalism++_

==== Προσφέροντας τη Δυνατότητα Ερμηνείας των Επίσημων Πληροφοριών από Ανεξάρτητους Αναλυτές

Μετά τον καταστροφικό σεισμό και τη μεταγενέστερη πυρηνική καταστροφή στη Φουκουσίμα το 2011, η σημασία της δημοσιογραφίας δεδομένων έγινε ξεκάθαρη στους δημοσιογράφους της Ιαπωνίας, μία χώρα που γενικότερα υστερεί στο πεδίο της ψηφιακής δημοσιογραφίας. Ήμασταν στα «χαμένα» όταν η κυβέρνηση και οι ειδικοί δεν μπορούσαν να δώσουν αξιόπιστες πληροφορίες για την καταστροφή.  Όταν οι επίσημοι φορείς απέκρυψαν από το κοινό τα δεδομένα από το ειδικό λογισμικό SPEEDI (που προβλέπει τη διάχυση των ραδιενεργών ουσιών), δεν ήμασταν σε θέση να τα αποκρυπτογραφήσουμε ακόμα και αν διέρρεαν στον τύπο! 

Εθελοντές ξεκίνησαν να συλλέγουν δεδομένα χρησιμοποιώντας δικές τους συσκευές, αλλά δεν διαθέταμε τις απαραίτητες γνώσεις στατιστικής, οπτικοποίησης κ.λπ. Οι δημοσιογράφοι πρέπει να έχουν πρόσβαση σε ακατέργαστα δεδομένα, αλλά κυρίως να μάθουν να μην βασίζονται εξ ολοκλήρου στην ερμηνεία τους από τα χείλη των αρχών.

&mdash; _Isao Matsunami, Tokyo Shimbun_

==== Αντιμετωπίζοντας έναν Κατακλυσμό Δεδομένων 

Οι προκλήσεις και οι ευκαιρίες που παρουσιάζονται χάρη στη ψηφιακή επανάσταση συνεχίζουν να διαταράσσουν την παραδοσιακή δημοσιογραφία. Σε μία εποχή που οι πληροφορίες ρέουν άφθονες, τόσο οι δημοσιογράφοι όσο και οι πολίτες χρειάζονται καλύτερα εργαλεία είτε αντιγράφοντας και διαδίδοντας λογοκριμένες πληροφορίες στη Μέση Ανατολή (ως άλλο σοβιετικό samizdat του 21ου αιώνα), είτε προσπαθώντας να βγάλουν νόημα από μεγάλους όγκους δεδομένων, είτε αναζητώντας απλά τον καλύτερο τρόπο να οπτικοποιήσουν την ποιότητα του νερού που προσφέρεται σε ένα έθνος καταναλωτών. Και όσο παλεύουμε με τις προκλήσεις που παρουσιάζονται χάρη σε αυτόν τον κατακλυσμό δεδομένων, νέες πλατφόρμες προσφέρουν τη δυνατότητα στον καθένα μας να συλλέξει και να μοιραστεί δεδομένα ψηφιακά, μετατρέποντας τα σε πληροφορία. Ενώ, παραδοσιακά, υπεύθυνοι για τη συλλογή και τη διάδοση πληροφοριών ήταν οι δημοσιογράφοι και οι συντάκτες, εν έτη 2012 οι ειδήσεις εμφανίζονται πρώτα στο διαδίκτυο και δεν γεννιούνται στο γραφείο κάποιας εφημερίδας. 

Σε όλο τον κόσμο, η σύνδεση μεταξύ δεδομένων και δημοσιογραφίας γίνεται ολοένα και πιο ισχυρή. Σε μία εποχή άπειρων δεδομένων, η αξία της δημοσιογραφίας δεδομένων θα αποδειχθεί μόνο εφόσον οι θιασώτες της καταφέρουν να προσφέρουν το πλαίσιο, τη σαφήνεια και (ίσως το πιο σημαντικό) την αλήθεια στη διαρκώς αυξανόμενη μάζα ψηφιακού περιεχομένου παγκοσμίως. Αυτό βέβαια δεν σημαίνει ότι οι σύγχρονοι δημοσιογραφικοί οργανισμοί δεν παίζουν σημαντικό ρόλο. Αντιθέτως μάλιστα. Στην εποχή της πληροφορίας, οι δημοσιογράφοι είναι απαραίτητοι όσο ποτέ στην επιμέλεια, την επαλήθευση, την ανάλυση και τη σύνθεση των δεδομένων. Στο πλαίσιο αυτό, η δημοσιογραφία δεδομένων έχει βαθύτατη σημασία για την κοινωνία. 

Σήμερα, το να βγάζεις νόημα σε ένα μεγάλο όγκο δεδομένων (ιδίως δεδομένων δίχως δομή) αποτελεί βασικότατο στόχο για επιστήμονες ανά τον κόσμο, είτε εργάζονται σε αίθουσες τύπου, είτε στη Wall Street, είτε στη  Silicon Valley. Και το σημαντικότερο, ο στόχος αυτός θα γίνει σταδιακά πραγματικότητα χάρη σε διαρκώς αυξανόμενα κοινά εργαλεία, είτε αυτά χρησιμοποιούνται από κυβερνητικούς τεχνολόγους στο Chicago, είτε από τεχνολόγους στον τομέα της υγείας, είτε από υπεύθυνους σε αίθουσες τύπου. 

&mdash; _Alex Howard, O'Reilly Media_

==== Οι Ζωές μας Είναι Δεδομένα

Η καλή δημοσιογραφία δεδομένων είναι κάτι δύσκολο, διότι πολύ απλά η καλή δημοσιογραφία είναι επίσης δύσκολη. Και αυτό διότι εμπεριέχει την ικανότητα να ανακαλύπτεις τα δεδομένα που χρειάζεσαι, να τα κατανοείς, αλλά και να εντοπίζεις το θέμα πίσω από αυτά. Κάποιες φορές συναντάς αδιέξοδα, άλλες δεν βρίσκεις κάποιο πραγματικά καλό θέμα. Από την άλλη, αν ήταν τόσο απλό όσο το να πατάς το σωστό κουμπί, τότε δεν θα ήταν δημοσιογραφία. Αυτό όμως είναι που την κάνει να αξίζει κιόλας (σε έναν κόσμο που οι ζωές μας δεν είναι παρά διαρκώς αυξανόμενα δεδομένα) και την καθιστά απαραίτητη για μία ελεύθερη και δίκαιη κοινωνία. 

&mdash; _Chris Taggart, OpenCorporates_


==== Ένας Τρόπος να Εξοικονομείς Χρόνο

Οι δημοσιογράφοι δεν έχουν χρόνο να απομαγνητοφωνούν πληροφορίες ή να παλεύουν με ένα PDF ώστε να εξάγουν την πληροφορία που θέλουν, οπότε το να γνωρίζεις τα βασικά στον προγραμματισμό (ή το που πρέπει να κοιτάξεις για βοήθεια) είναι ιδιαίτερα σημαντικό. 

Για παράδειγμα, ένας δημοσιογράφος στην εφημερίδα Folha de São Paulo που ερευνούσε τον δημοτικό προϋπολογισμό μας τηλεφώνησε για να μας ευχαριστήσει, όταν δημοσιεύσαμε online τους λογαριασμούς του Δήμου του São Paulo (χρειάστηκε μόλις δύο ημέρες εργασίας για έναν και μόνο hacker). Μας είπε ότι τα πληκτρολογούσε τους τελευταίους τρεις μήνες, προσπαθώντας να καταλήξει σε μία είδηση - θέμα. Επίσης, θυμάμαι να δίνω λύση σε ένα «πρόβλημα με PDF» για την Contas Abertas, μία Μ.Κ.Ο. που «είχε στο μικροσκόπιο» τότε το κοινοβούλιο της Βραζιλίας: 15 λεπτά και 15 γραμμές κώδικα γλίτωσαν την Contas Abertas από έναν μήνα δουλειάς. 

&mdash; _Pedro Markun, Transparência Hacker_


==== Κάτι Απαραίτητο για κάθε Δημοσιογράφο

Θεωρώ σημαντικό να τονίσουμε τη «δημοσιογραφική» πλευρά της δημοσιογραφίας δεδομένων. Η εξάσκηση της δεν είναι απλώς να αναλύουμε ή να οπτικοποιούμε δεδομένα, αλλά να τη χρησιμοποιούμε ως εργαλείο ώστε να πλησιάσουμε την αλήθεια του τι πραγματικά συμβαίνει στον κόσμο. Δεν θεωρώ την ικανότητα να αναλύει και να ερμηνεύει δεδομένα ως κάποιο επιπλέον προσόν για έναν σύγχρονο δημοσιογράφο, αλλά ως βασικότατο κομμάτι της εκπαίδευσης του. Τελικά, όλα καταλήγουν στην καλή δημοσιογραφία και το να μπορείς να παρουσιάζεις τα θέματα σου με τον πλέον κατάλληλο τρόπο. 

Η δημοσιογραφία δεδομένων είναι ένας διαφορετικός τρόπος να διερευνούμε τον κόσμο. Και εξαιτίας του ότι τα ψηφιακά δεδομένα ολοένα και αυξάνονται παγκοσμίως, ο δημοσιογράφος οφείλει όσο ποτέ άλλοτε να γνωρίζει τις τεχνικές της δημοσιογραφίας δεδομένων. Και αυτού του είδους η γνώση πρέπει να βρίσκεται στη φαρέτρα κάθε δημοσιογράφου, είτε μαθαίνει πως να εργάζεται με δεδομένα απευθείας, είτε συνεργάζεται με κάποιον που γνωρίζει πως να το κάνει. 

Η πραγματική του όμως δύναμη είναι στο ότι σε βοηθάει να αποκτήσεις πληροφορίες που διαφορετικά θα ήταν πολύ δύσκολο να βρεις ή να αποδείξεις. Ένα καλό παράδειγμα είναι η ιστορία του Steve Doig που ανέλυσε μοτίβα καταστροφών από τον τυφώνα Andrew (αγγλ. Hurricane Andrew), ενώνοντας δύο διαφορετικές βάσεις δεδομένων: μία που χαρτογραφούσε το επίπεδο καταστροφής του τυφώνα και μία άλλη που έδειχνε τις ταχύτητες των ανέμων. Η σύνθεση των δύο αυτών βάσεων τον βοήθησε να υποδείξει περιοχές που ανεπαρκείς οικοδομικοί κανονισμοί και χαμηλής ποιότητας τεχνικές κατασκευής έπαιξαν σημαντικό ρόλο στο μέγεθος της καταστροφής. Εξαιτίας αυτής της έρευνας του μάλιστα κέρδισε το http://www.pulitzer.org/awards/1993[βραβείο Pulitzer] το 1993, δείχνοντας του τι μπορεί να επιτύχει η δημοσιογραφία δεδομένων. 

Ιδεατά, χρησιμοποιείς τα δεδομένα για να υποδείξεις ακραίες τιμές, περιοχές ενδιαφέροντος ή στοιχεία που σου προκαλούν έκπληξη. Υπό αυτή την έννοια, τα δεδομένα μπορούν να δράσουν ως ένα στοιχείο ή ως μία προειδοποίηση. Αν και οι αριθμοί έχουν κάποιο ενδιαφέρον, το να γράφεις απλά για αυτούς δεν είναι αρκετό. Χρειάζεται να γράψεις το θέμα ώστε να εξηγήσεις τι σημαίνουν. 

&mdash; _Cynthia O'Murchu, Financial Times_

==== Προσαρμοζόμενοι στις Αλλαγές στο Πληροφοριακό μας Περιβάλλον

Οι νέες ψηφιακές τεχνολογίες οδηγούν σε νέους τρόπους παραγωγής και διάδοσης της γνώσης σε μία κοινωνία. Η δημοσιογραφία δεδομένων μπορεί να γίνει αντιληπτή ως η προσπάθεια των μέσων μαζικής ενημέρωσης να προσαρμοστούν και να ανταποκριθούν στις αλλαγές που λαμβάνουν χώρα στο περιβάλλον πληροφορίας στο οποίο ζούμε. Ανάμεσα σε αυτές τις αλλαγές είναι και η ανάγκη για πιο διαδραστική και πολυδιάστατη εξιστόρηση που δίνει τη δυνατότητα στον αναγνώστη να εξερευνήσει τις πηγές πίσω από κάθε είδηση, αλλά και να τον ενθαρρύνει να συμμετέχει στη διαδικασία δημιουργίας και αξιολόγησης ειδήσεων. 

&mdash; _César Viana, University of Goiás_

==== Ένας Τρόπος να Δεις Πράγματα που Διαφορετικά Δεν θα Έβλεπες

Μερικές ειδήσεις μπορούν να γίνουν κατανοητές και να εξηγηθούν μόνο μέσω ανάλυσης (και μερικές φορές και οπτικοποίησης) των εκάστοτε δεδομένων. Συνδέσεις μεταξύ ισχυρών προσώπων ή φορέων δεν θα αποκαλύπτονταν ποτέ, θάνατοι που προκλήθηκαν από πολιτικές ενάντια στα ναρκωτικά θα έμεναν στην αφάνεια, περιβαλλοντικές πολιτικές που βλάπτουν την ύπαιθρο θα εφαρμόζονταν δίχως αντίλογο. Και όμως, συνδέσεις αποκαλύπτονται, θάνατοι δημοσιοποιούνται, πολιτικές αμφισβητούνται χάρη σε δεδομένα που δημοσιογράφοι συνέλλεξαν και ανέλυσαν, προσφέροντας τα στη συνέχεια στο αναγνωστικό κοινό. Τα δεδομένα μπορούν να είναι τόσο απλά όσο και ένα απλό λογιστικό φύλο ή μία λίστα τηλεφωνικών κλήσεων, ή τόσο σύνθετα όσο βαθμολογίες εξεταστικών κέντρων ή αρχεία μολύνσεων ενός νοσοκομείου. Και όμως, μέσα σε κάθε είδους δεδομένα, βρίσκονται συνήθως ειδήσεις που αξίζουν να δημοσιευτούν. 

&mdash; _Cheryl Phillips, The Seattle Times_

==== Τρόπος να Παρουσιάσεις Καλύτερα μία Είδηση

Μπορούμε να ζωγραφίσουμε πίνακες που να εμπεριέχουν ολόκληρη τη ζωή μας, χρησιμοποιώντας μόνο τα ψηφιακά μας ίχνη: από το τι καταναλώνουμε ή τι σελίδες επισκεπτόμαστε, έως το που και το πότε ταξιδεύουμε, τις μουσικές μας προτιμήσεις, τους πρώτους μας έρωτες, τις σημαντικές στιγμές των παιδιών μας ή ακόμα και τις τελευταίες μας επιθυμίες... όλα είναι δυνατό να παρακολουθούνται, να ψηφιοποιηθούν, να αποθηκευθούν στο διαδίκτυο και να διαδοθούν χάρη σε αυτό. Όλο αυτό το σύμπαν δεδομένων δύναται να χρησιμοποιηθεί ώστε να αποκαλυφθούν ειδήσεις και θέματα, να δοθούν απαντήσεις σε ερωτήματα και να προσεγγιστεί η πραγματικότητα με τρόπο τόσο ουσιώδη που ακόμα και η πιο αυστηρή και προσεκτική έρευνα ανέκδοτων πληροφοριών δεν μπορεί να επιτύχει. 

&mdash; _Sarah Slobin, Wall Street Journal_

.Δεν Χρειάζονται Νέα Δεδομένα για μία Δημοσιογραφική Επιτυχία
****
Είναι φορές που τα δεδομένα έχουν ήδη δημοσιοποιηθεί και είναι διαθέσιμα στο κοινό, όμως κανένας δεν τα έχει διερευνήσει εις βάθος. Πάρτε ως παράδειγμα την περίπτωση της έκθεσης του Associated Press σχετικά με τις 4.500 σελίδες πρώην μυστικών εγγράφων που περιέγραφαν τις ενέργειες ιδιωτικών εταιριών ασφαλείας κατά τη διάρκεια του Πολέμου στο Ιράκ. Όλο αυτό το υλικό συγκεντρώθηκε από έναν ανεξάρτητο δημοσιογράφο κατά τη διάρκεια αρκετών ετών, ο οποίος εκμεταλλεύτηκε τη νομοθεσία περί Freedom of Information και έστειλε μία σειρά από σχετικές αιτήσεις στο U.S. State Department. Όλα αυτά τα έγγραφα λοιπόν σκαναρίστηκαν και «ανέβηκαν» στο DocumentCloud (διαδικτυακή πλατφόρμα για δημοσιογράφους που μετατρέπει σκαναρισμένα έγγραφα σε ψηφιακά δεδομένα), το οποίο έδωσε τη δυνατότητα σε όλους εμάς να προχωρήσουμε σε πιο ενδελεχή ανάλυση των δεδομένων.

&mdash; _Jonathan Stray, The Overview Project_
****

=== Μερικά Χαρακτηριστικά Παραδείγματα

Ζητήσαμε από τους συμμετέχοντες σε αυτή την προσπάθεια να μοιραστούν μαζί μας μερικά από τα αγαπημένα τους παραδείγματα δημοσιογραφίας δεδομένων, καθώς και το τι ήταν αυτό που τους άρεσε περισσότερο. Ιδού το αποτέλεσμα.

==== Η Έρευνα «Do No Harm» στη Las Vegas Sun

Το αγαπημένο μου παράδειγμα είναι η έρευνα υπό τον τίτλο http://www.lasvegassun.com/hospital-care/[Do No Harm] της εφημερίδας Las Vegas Sun το 2010, σχετικά με τη νοσοκομειακή περίθαλψη. Η εφημερίδα ανέλυσε περισσότερες από 2.9 εκατομμύρια εγγραφές από νοσοκομειακούς λογαριασμούς, οι οποίες αποκάλυψαν παραπάνω από 3.600 τραυματισμούς, μολύνσεις και λάθη κατά τη διάρκεια χειρουργείων που θα μπορούσαν να αποφευχθούν. Τα εν λόγω δεδομένα αποκτήθηκαν μετά από αίτηση στα δημόσια αρχεία και αναγνώριστηκαν περισσότερες από 300 υποθέσεις στις οποίες οι ασθενείς πέθαναν από λάθη που θα μπορούσαν να είχαν αποφευχθεί. Η παρουσίαση της έρευνας και των αποτελέσματων της γίνεται μέσα από μία σειρά διαφορετικών μεθόδων ποιοτικής και ποσοτικής ανάλυσης. Περιέχει, για παράδειγμα, ένα http://bit.ly/lvsun-surgery[διαδραστικό γράφημα] που επιτρέπει στον αναγνώστη να βρει τα νοσοκομεία όπου συνέβησαν περισσότερα χειρουργικά ατυχήματα από τον αναμενόμενο βαθμό, ένα http://bit.ly/lvsun-infections[χάρτη] που παρουσιάζει μία χρονική απεικόνιση των μολύνσεων που διαδόθηκαν από νοσοκομείο σε νοσοκομείο, καθώς και ένα ακόμη http://bit.ly/lvsun-events[διαδραστικό γράφημα] που επιτρέπει την ταξινόμηση και παρουσιάση με βάση αποτρέψιμους τραυματισμούς ή ανα νοσοκομείο. Όλοι αυτοί οι τρόποι απεικόνισης καταφέρνουν με εύκολο τρόπο να «περάσουν» το νόημα στον αναγνώστη, επιτρέποντας τον να κατανοήσει τα δεδομένα εύκολα, να πλοηγηθεί σε αυτά με άνεση και να ανακαλύψει πολύ περισσότερα με μερικές απλές κινήσεις. 

++++
<?dbfo-need height="1in"?>
++++

Επιπλέον, η εν λόγω έρευνα επηρέασε ουσιαστικά την τοπική κοινωνία: το νομοθετικό σώμα της Nevada ανταποκρίθηκε στα ανησυχητικά αποτελέσματα με http://bit.ly/lvsun-milestone[έξι νομοθετικές πράξεις]. Όσοι δημοσιογράφοι συμμετείχαν στην έρευνα, εργάσθηκαν πολύ σκληρά για να αποκτήσουν πρόσβαση, να ξεκαθαρίσουν, αλλά και να οργανώσουν τα δεδομένα. Ένας από αυτούς ειδικά, ο Alex Richards, απέστειλε τα δεδομένα πίσω στα νοσοκομεία και στην πολιτεία τουλάχιστον καμμιά http://bit.ly/poynter-webgold[δωδεκαριά φορές], ώστε να διορθωθούν τα όποια λάθη. 

&mdash; _Angélica Peralta Ramos, La Nación (Argentina)_

[[FIG014]]
.Το δημοσιογραφικό project «Do No Harm» (εφημερίδα The Las Vegas Sun)
image::figs/incoming/01-GG.png[float="none"]

==== Βάση Δεδομένων Μισθοδοσίας Κυβερνητικών Υπαλλήλων

Λατρεύω τη δουλειά που κάνουν μικροί ανεξάρτητοι οργανισμοί κάθε μέρα, όπως η ProPublica ή η Texas Tribune, που έχουν στη διάθεση τους καταπληκτικούς ερευνητές δεδομένων, όπως για παράδειγμα ο Ryan Murphy της http://bit.ly/texastrib-employee[Texas Tribune]. Από τον εν λόγω οργανισμό θα ξεχώριζα το πρόγραμμα της βάσης δεδομένων που περιέχει τους μισθούς των κυβερνητικών υπαλλήλων. Στο εν λόγω πρόγραμμα περιέχονται τα ονόματα και οι μισθοί 660.000 κυβερνητικών υπαλλήλων, οργανωμένα με τέτοιον τρόπο ώστε οι χρήστες να μπορούν να αναζητούν και να δημιουργούν δημοσιογραφικές ειδήσεις. Μπορείς να αναζητήσεις ανά υπηρεσία, όνομα ή μισθό και να έχεις έτσι απλά και ουσιαστικά πρόσβαση σε πληροφορίες που μέχρι πρότινος ήταν στο απυρόβλητο, αλλά κυρίως να παράγεις σχεδόν αυτόματα ειδήσεις. Αποτελεί ένα πολύ καλό παράδειγμα του πως η Texas Tribune αυξάνει την αναγνωσιμότητα και κυκλοφορία της, μέσα από αυτές τις σελίδες δεδομένων.

&mdash; _Simon Rogers, the Guardian_

[[FIG015]]
.Οι μισθοί των κυβερνητικών υπαλλήλων (εφημερίδα The Texas Tribune) 
image::figs/incoming/01-FF.png[float="none"]

==== Οπτικοποίηση των Αρχείων του Πολέμου στο Ιράκ, Associated Press 

Η έρευνα των Jonathan Stray και Julian Burgess, http://bit.ly/jstray-warlogs[στα αρχεία του Πολέμου στο Ιρακ], αποτελεί πηγή έμπνευσης στην προσπάθεια ανάλυσης κειμένου και οπτικοποίησης για μεγάλο σύνολο αρχειακών δεδομένων.

Μέσω αλγορίθμων και τεχνικών ανάλυσης, οι Jonathan και Julian δημιούργησαν μία οπτική γραφική παρουσίαση ενός συμπλέγματος λέξεων-κλειδιών που περιέχονται σε χιλιάδες εκθέσεις της Αμερικανικής κυβέρνησης για τον Πόλεμο στο Ιράκ, οι οποίες διέρευσαν κάποια στιγμή μέσω του WikiLeaks.

Η μέθοδος αυτή, με όλους τους περιορισμούς που παρουσιάζει και παρά το γεγονός ότι είναι πειραματική, αποτελεί μία νέα και καινοτόμα προσέγγιση στη διαδικασία ανάλυσης κειμένων. Αντί λοιπόν κάποιος να προσπαθήσει να διαβάσει όλα τα αρχεία ή να ανατρέξει σε αυτά χρησιμοποιώντας συγκεκριμένες λέξεις-κλειδιά και να διαβάσει τα αποτελέσματα που θα προκύψουν (υποθέτωντας έτσι ότι οι λέξεις-κλειδιά που χρησιμοποίησε ήταν σωστές), μπορεί μέσω της πειραματικής αυτής τεχνικής να δει οπτικοποιημένα και οργανωμένα όλα τα θέματα και τις πιθανές λέξεις-κλειδιά, μαζί με τον δείκτη σχετικότητας αυτών, που εμφανίζονται σε όλα τα έγγραφα. 

Όσο ο αριθμός των κειμένων, emails, εκθέσεων κ.λπ. καθώς και των αριθμητικών δεδομένων αυξάνεται και γίνεται προσβάσιμος στο ευρύ κοινό, τόσο πιο επιτακτική θα γίνεται η ανάγκη εύρεσης μεθόδων που θα εντοπίζουν γρήγορα και οργανωμένα βασικούς τομείς ενδιαφέροντος. Αποτελεί ένα συναρπαστικό κομμάτι της δημοσιογραφίας δεδομένων.

&mdash; _Cynthia O'Murchu, Financial Times_

[[FIG016]]
.Αναλύοντας αρχεία πολέμου (Associated Press)
image::figs/incoming/01-YY.jpg[float="none"]

==== Φονικά Μυστήρια

Ένα από τα αγαπημένα μου παραδείγματα δημοσιογραφίας δεδομένων αποτελεί η έρευνα http://bit.ly/murder-mysteries[_Φονικά Μυστήρια_] (αγγλ. Murder Mysteries) του Tom Hargrove, για λογαριασμό του δημοσιογραφικού οργανισμού Scripps Howard News Service (http://bit.ly/murder-mysteries). Αναλύοντας κυβερνητικά αρχεία και σχετικά έγγραφα με αιτήματα από το κοινό, κατάφερε να δημιουργήσει μία λεπτομερή δημογραφική βάση δεδομένων με περισσότερες από 185.000 ανεξηχνίαστες δολοφονίες. Στη συνέχεια, σχεδίασε έναν αλγόριθμο ώστε να αναζητήσει «πρότυπα» (αγγλ. patterns, στοιχεία δηλαδή που να επαναλαμβάνονται) και να υποδείξει τη πιθανή ύπαρξη κατά συρροή δολοφόνων. Το εν λόγω project είχε τα πάντα: σκληρή δουλειά, μία τελική βάση δεδομένων πλουσιότερη ακόμα και από αυτή της κυβέρνησης, έξυπνη ανάλυση με χρήση κοινωνικών επιστημονικών τεχνικών, αλλά και διαδραστική παρουσίαση των δεδομένων στο διαδίκτυο δίνοντας έτσι τη δυνατότητα στους αναγνώστες να τα εξερευνήσουν μόνοι τους.

&mdash; _Steve Doig, Walter Cronkite School of Journalism, Arizona State University_

[[FIG017]]
.Φονικά Μυστήρια (Scripps Howard News Service) 
image::figs/incoming/01-XX.jpg[scale="94",float="none"]

==== Μηχανή Παραγωγής Μηνυμάτων (αγγλ. Message Machine)

Προσωπικά, με συνεπαίρνει η περίπτωση της http://bit.ly/message-machine[«Μηχανής Παραγωγής Μηνυμάτων»], μίας είδησης που προέκυψε από δημοσιογράφο της ProPublica (μη-κερδοσκοπικός δημοσιογραφικός οργανισμός) και του The ProPublica http://bit.ly/nerd-blog-post[Nerd Blog]. Όλα ξεκίνησαν από χρήστες του Twitter που εξέφρασαν την απορία τους, όταν δέχθηκαν διαφορετικά emails από την προεκλογική εκστρατεία του Barak Obama (στις Η.Π.Α.). Οι άνθρωποι της ProPublica το παρατήρησαν και ζήτησαν από το κοινό να τους προωθήσει όσα emails δεχθήκαν από την εν λόγω εκστρατεία. Η παρουσίαση που προετοιμάστηκε ήταν καλαίσθητη, με οπτική ομαδοποίηση μίας σειράς διαφορετικών emails που στάλθηκαν εκείνο το βράδυ. Το εκπληκτικό είναι ότι η ProPublica συγκέντρωσε τα δικά της δεδομένα (έστω και αν το δείγμα ήταν μικρό όπως παραδέχθηκαν, αλλά αρκετό για να βγει η είδηση). Το ακόμα πιο εκπληκτικό όμως είναι ότι κατάφεραν να βγάλουν είδηση για ένα διαρκώς αυξανόμενο φαινόμενο: ότι μεγάλες βάσεις δεδομένων χρησιμοποιούνται σε πολιτικές εκστρατείες στοχεύοντας με συγκεκριμένο τρόπο σε συγκεκριμένους ιδιώτες. Δείτε το ως πρόγευση από όλα αυτά που έρχονται. 

&mdash; _Brian Boyer, Chicago Tribune_

[[FIG018]]
.Μηχανή Μηνυμάτων (ProPublica)
image::figs/incoming/01-HH.png[float="none"]


==== H Περίπτωση του Chartball

Ένα από τα αγαπημένα μου παραδείγματα δημοσιογραφίας δεδομένων είναι το project του Andrew Garcia Phillips στο http://www.chartball.com/[Chartball]. Ο Andrew είναι μεγάλος fan διαφόρων αθλημάτων, με ακόρεστη δίψα να διαβάζει και να χρησιμοποιεί δεδομένα, μία εξαιρετική αισθητική ως προς τη σχεδίαση και την ικανότητα να προγραμματίζει. Μέσω του Chartball λοιπόν, οπτικοποιεί όχι μόνο ιστορικά δεδομένα, αλλά και λεπτομέρειες ως προς τις επιτυχίες και τις αποτυχίες συγκεκριμένων αθλητών και αθλητικών ομάδων. Στόχος του είναι να δημιουργεί συγκεκριμένο περιεχόμενο, να το παρουσιάζει με ελκυστικά γραφικά και το αποτέλεσμα είναι πραγματικά ουσιώδη, διασκεδαστικό και με εξαιρετικό ενδιαφέρον. Και να φανταστείτε ότι προσωπικά δεν ασχολούμαι ιδιαίτερα με τα αθλητικά! 

&mdash; _Sarah Slobin, Wall Street Journal_

[[FIG019]]
.Αποτυπώνοντας με γραφήματα τις νίκες και τις ήττες (Chartball)
image::figs/incoming/01-JJ.png[float="none"]


=== Η Προπτική της Δημοσιογραφίας Δεδομένων

Το Αύγουστο του 2010, μαζί με κάποιους συνάδελφους στο Ευρωπαϊκό Κέντρο Δημοσιογραφίας (αγγλ. European Journalism Centre) οργανώσαμε ένα από τα http://bit.ly/ddj-conf[πρώτα διεθνή συνέδρια δημοσιογραφίας δεδομένων] στο Άμστερνταμ (Ολλανδία). Εκείνη την περίοδο, δεν υπήρχε ακόμα ιδιαίτερο ενδιαφέρον για το θέμα, ενώ και οι οργανισμοί που ήταν γνωστοί για τη δουλειά τους πάνω σε αυτό ήταν πραγματικά λίγοι.  

Ο τρόπος που δημοσιογραφικοί οργανισμοί, όπως ο Guardian και οι The New York Times, διαχειρίζονταν τον μεγάλο όγκο δεδομένων που δημοσίευε το WikiLeaks αποτέλεσε ένα από τα σημαντικότερα βήματα για την ευρύτερη προβολή της δημοσιογραφίας δεδομένων σε παγκόσμιο επίπεδο. Την ίδια περίπου χρονική περίοδο, ο όρος αυτός άρχισε να χρησιμοποιείται ευρύτερα (μαζί με τον όρο «δημοσιογραφία με τη βοήθεια ηλεκτρονικών υπολογιστών» ή αγγλ. «computer-assisted reporting») για να περιγράψει το πως οι δημοσιογράφοι χρησιμοποιούν δεδομένα για να βελτιώσουν τις ειδήσεις που παράγουν και να διερευνήσουν εις βάθος ένα συγκεκριμένο θέμα.

++++
<?dbfo-need height="1in"?>
++++

Μιλώντας λοιπόν με έμπειρους δημοσιογράφους δεδομένων και ακαδημαϊκούς δημοσιογράφους στο http://bit.ly/smfrogers-status[Twitter], αποδείχθηκε ότι ένα από τα πρώτα παραδείγματα αυτού που ονομάζουμε σήμερα δημοσιογραφία δεδομένων έλαβε χώρα το 2006. Αναφέρομαι στην περίπτωση του Adrian Holovaty, ιδρυτή του EveryBlock, μίας ειδησεογραφικής υπηρεσίας που έδινε τη δυνατότητα στους αναγνώστες να βρουν ειδήσεις για το τι συμβαίνει στην περιόχη ή τη γειτονία τους. Στο σύντομο δοκίμιο που δημοσίευσε με τίτλο http://www.holovaty.com/writing/fundamental-change/[«Ένας θεμελιώδης τρόπος που οι ειδησεογραφικές ιστοσελίδες πρέπει να αλλάξουν»] (αγγλ. «A fundamental way newspaper sites need to change»), υποστηρίζει ότι οι δημοσιογράφοι πρέπει να δημοσιεύουν πέρα από το παραδοσιακό κείμενο για τους αναγνώστες και σωστά δομημένα αρχεία ώστε να διαβάζονται κατευθείαν από υπολογιστές:

____
«Για παράδειγμα, ας πούμε ότι μία εφημερίδα δημοσιεύει μία είδηση για πυρκαγιά σε κάποια περιοχή. Η δυνατότητα να τη διαβάσει ο αναγνώστης στο κινητό του είναι θεμιτή και ωραία. Μπράβο, αυτό είναι τεχνολογία! Και όμως, αυτό που πραγματικά θα ήθελα προσωπικά να μπορώ να κάνω, είναι να εξερευνώ τα “ακατέργαστα” γεγονότα ένα προς ένα ξέροντας την πηγή του καθενός, αλλά και να υπάρχει η υποδομή ώστε να συγκρίνω τα δεδομένα της συγκεκριμένης πυρκαγιάς με τα αντίστοιχα παλαιότερων περιπτώσεων, όπως ημερομηνία, χρονική στιγμή, τοποθεσία, θύματα, πυροσβεστικό σώμα, απόσταση της πυρκαγιάς από τον πλησιέστερο πυροσβεστικό σταθμό, ονόματα και χρόνια εμπειρίας των πυροσβεστών, πόσο χρόνο πήρε στους πυροσβέστες να φτάσουν στην τοποθεσία της πυρκαγιάς, καθώς και μετέπειτα πυρκαγιές που εκδηλώθηκαν.»
____

Επομένως, τι ξεχωρίζει τη δημοσιογραφία δεδομένων από άλλες μορφές δημοσιογραφίας που εκμεταλλεύονται τις βάσεις δεδομένων ή χρησιμοποιούν ηλεκτρονικούς υπολογιστές; Πως και σε τι βαθμό η δημοσιογραφία δεδομένων είναι διαφορετική από άλλες μορφές δημοσιογραφίας που εμφανίστηκαν παλαιότερα;

==== Δημοσιογραφία με Χρήση Υλεκτρονικών Υπολογιστών και Δημοσιογραφία Ακριβείας

Η χρησιμοποίηση δεδομένων για τη βελτίωση ενός ρεπορτάζ και την προετοιμασία σωστά δομημένων πληροφοριών για το κοινό (ή ακόμα και αρχείων που να διαβάζονται απευθείας από υπολογιστές) έχει μακρά ιστορία. Πιθανόν, η πιο σχετική μορφή δημοσιογραφίας (σε αυτό που σήμερα ονομάζουμε δημοσιογραφία δεδομένων) είναι η δημοσιογραφία με χρήση ηλεκτρονικών υπολογιστών (αγγλ. computer-assisted reporting ή CAR εν συντομία) που αποτελεί την πρώτη οργανωμένη και συστηματική προσέγγιση που χρησιμοποιούσε υπολογιστές για να συλλέξει και να αναλύσει δεδομένα για τη βελτίωση των παραγόμενων ειδήσεων. 

Η δημοσιογραφία με χρήση ηλεκτρονικών υπολογιστών (από εδώ και πέρα θα αναφέρεται ως CAR) πρωτοχρησιμοποιήθηκε το 1952 από το δίκτυο CBS, σε μία προσπάθεια να προβλέψει την έκβαση των προεδρικών εκλογών στις Η.Π.Α. Έκτοτε, ανεξάρτητοι δημοσιογράφοι-ερευνητές (κυρίως στις Ηνωμένες Πολιτείες) επιδίωκαν να ελέγξουν την εκάστοτε εξουσία αναλύοντας, με επιστημονικές μεθόδους, μεγάλες βάσεις δεδομένων με δημόσια έγγραφα. Γνωστή και ως δημοσιογραφία του δημόσιου τομέα, οι θιασώτες των εν λόγω μεθόδων προσπάθησαν να αποκαλύψουν τάσεις, να απομυθοποιήσουν καθολικά αποδεκτές αντιλήψεις και να δημοσιοποιήσουν αδικίες που πραγματοποιήθηκαν σε συνεργασία δημόσιων αρχών και ιδιωτικών επιχειρήσεων. Για παράδειγμα, ο Philip Meyer προσπάθησε να απομυθοποιήσει τη γενικότερη αντίληψη που δημιουργήθηκε στις εξεργέσεις του 1967 στο Detroit (Η.Π.Α.), ότι όσοι συμμετείχαν ήταν νότιοι με χαμηλό επίπεδο μόρφωσης. Επίσης, η σειρά άρθρων με τίτλο «Το Χρώμα του Χρήματος» (αγγλ. “The Color of Money”) του δημοσιογράφου Bill Dedman, αποκάλυψε τη δεκαετία του ’80 μία συστηματική ρατσιστική αντιμετώπιση μεγάλων τραπεζικών ιδρυμάτων ως προς την πολιτική δανεισμού που ακολουθούσαν. Επιπλέον, στο άρθρο του με τίτλο «Τι Πήγε Λάθος» (αγγλ. “What Went Wrong”), ο Steve Doig επιδίωξε να αναλύσει τα «πρότυπα ζημιών» (αγγλ. damage patterns) που προκλήθηκαν από τον τυφώνα Andrew στις αρχές της δεκαετίας του ’90, ώστε να κατανοήσει τι επιπτώσεις είχαν οι λανθασμένες πολιτικές αστικής ανάπτυξης που εφαρμόστηκαν στο παρελθόν. Με λίγα λόγια, η δημοσιογραφία με χρήση δεδομένων  κατάφερε να βοηθήσει την κοινωνία με ουσιαστικό τρόπο και για το λόγο αυτό κέρδισε πλήθος διάσημων δημοσιογραφικών βραβείων. 

++++
<?dbfo-need height="1in"?>
++++

Στις αρχές της δεκαετίας του ’70, ο όρος δημοσιογραφία ακριβείας χρησιμοποιήθηκε για να περιγράψει το είδος αυτό της συλλογής ειδήσεων: «την εφαρμογή ερευνητικών μεθόδων, από τα πεδία των κοινωνικών και συμπεριφορικών επιστημών, για την άσκηση του επαγγέλματος της δημοσιογραφίας» (από το βιβλίο http://bit.ly/precision-journalism[_The New Precision Journalism_] του Philip Meyer). Μάλιστα, αρκετοί οραματίστηκαν ότι η δημοσιογραφία δεδομένων θα μπορούσε να εφαρμοστεί σε μέσα μαζικής ενημέρωσης με μεγάλη απήχηση, από επαγγελματίες με σπουδές στη δημοσιογραφία και στις κοινωνικές επιστήμες. Ως απάντηση στην ανάγκη για μία «νέα δημοσιογραφία», γεννήθηκε ένα νέο είδος δημοσιογραφίας στο οποίο εφαρμόζονταν τεχνικές φαντασίας (αγγλ. fiction techniques). Ο Philip Meyer πρότεινε ότι αυτό που πραγματικά χρειάζεται η δημοσιογραφία στη διαρκή προσπάθεια της να εντοπίζει την αντικειμενικότητα και την αλήθεια είναι επιστημονικές μεθόδους συλλογής και ανάλυσης δεδομένων. 

Μάλιστα, μπορούμε να εκλάβουμε τη δημοσιογραφία δεδομένων ως την αντίδραση του κλάδου απέναντι σε συνηθισμένες τότε ανακρίβειες και αδυναμίες δημοσιογράφων της εποχής, οι οποίοι αναδημοσίευαν θέματα βασιζόμενοι ολοκληρωτικά σχεδόν σε δελτία τύπου και χωρίς να ελέγχουν τις εκάστοτε ειδήσεις (γνωστό και ως churnalism), δείχνοντας άκριτη εμπιστοσύνη σε συγκεκριμένες «έγκυρες πηγές» κ.λπ. Όλα αυτά, σύμφωνα με τον Philip Meyer, ήταν αποτέλεσμα της μη εφαρμογής τεχνικών από την επιστήμη της πληροφορίας, καθώς και μη χρήσης πηγών όπως δημοσκοπήσεις, δημόσια έγγραφα κ.λπ. Η δημοσιογραφία δεδομένων, όπως εξασκούνταν τη δεκαετία του ’60, κατέληξε να αντιπροσωπεί κυρίως περιθωριακές ομάδες προβάλλοντας τη δική τους οπτική. Σύμφωνα με τον Philip http://bit.ly/p-meyer[Meyer]:

____
H δημοσιογραφία ακριβείας ήταν ένας τρόπος να αυξηθούν τα πιθανά εργαλεία που μπορούσαν να χρησιμοποιήσουν οι δημοσιογράφοι, δίνοντας τους έτσι τη δυνατότητα να καλύψουν θέματα στα οποία παλαιότερα δεν είχαν πρόσβαση (ή η πρόσβαση ήταν εξαιρετικά δύσκολη). Κυρίως όμως, έπαιξε σημαντικότατο κοινωνικό ρόλο δίνοντας τη δυνατότητα σε μειονότητες και περιθωριοποιημένες ομάδες να ακουστούν.
____

Τη δεκαετία του ’80, δημοσιεύθηκε ένα http://bit.ly/oxford-influential[σημαντικό άρθρο] που αφορούσε τη σχέση μεταξύ της δημοσιογραφίας και των κοινωνικών επιστημών, πρόδρομος αν θέλετε της συζήτησης που αναπτύσσεται σήμερα γύρω από τη δημοσιογραφία δεδομένων. Στο εν λόγω άρθρο οι συγγραφείς του, δύο αμερικανοί καθηγητές δημοσιογραφίας, πρότειναν ότι τις δεκαετίες του ’70 και του ’80 παρατηρήθηκε μία μεγάλη αλλαγή ως προς την αντίληψη του κοινού για το τι εστί είδηση: από εκεί δηλαδή που επικρατούσε η στενή αντίληψη ότι οι ειδήσεις παρουσιάζουν απλά τα γεγονότα, σταδιακά περάσαμε στην αντίληψη ότι οι ειδήσεις  αναφέρονται πλέον σε κοινωνικές τάσεις – εξελίξεις. Για παράδειγμα, χρησιμοποιώντας βάσεις δεδομένων από απογραφές ή ερωτηματολόγια, οι δημοσιογράφοι είναι πλέον ικανοί να «πάνε πέρα από μία απλή παρουσίαση συγκεκριμένων και μεμονωμένων γεγονότων, εντοπίζοντας πλέον το γενικό πλαίσιο γύρω από τα γεγονότα, το οποίο όμως τους δίνει και νόημα». 

Όπως θα περίμενε ο καθένας μας, δεδομένα για τη βελτίωση των παραγόμενων ειδήσεων χρησιμοποιούνταν ανέκαθεν, από την εποχή δηλαδή που πρωτοεμφανίστηκαν τα δεδομένα. Όπως εύστοχα http://bit.ly/facts-are-sacred[αναφέρει] ο Simon Rogers, το πρώτο παράδειγμα δημοσιογραφίας δεδομένων στον Guardian είναι του 1821. Αφορά έναν πίνακα σχολείων του Manchester που διέρρευσε στον τύπο, στον οποίο παρουσιάζονταν ο αριθμός των μαθητών και το συνολικό κόστος ανά σχολείο. Σύμφωνα με τον Rogers, ο εν λόγω πίνακας βοήθησε να παρουσιαστεί ο πραγματικός αριθμός των μαθητών που λάμβαναν δωρεάν εκπαίδευση, ο οποίος ήταν κατά πολύ μεγαλύτερος από ότι τα επίσημα νούμερα έδειχναν. 

[[FIG0110]]
.Δημοσιογραφία δεδομένων στον Guardian, εν έτη 1821 (the Guardian)
image::figs/incoming/01-LL.jpg[float="0"]

Ένα άλλο πρώιμο παράδειγμα στην Ευρώπη προέρχεται από την Florence Nightingale και αφορά το άρθρο της με τίτλο «Θνησιμότητα στον Βρετανικό Στρατό» (αγγλ. “http://bit.ly/mortality-army["Mortality of the British Army"]) που δημοσιεύθηκε το 1858. Στην έκθεση της προς το Κοινοβούλιο, χρησιμοποίησε γραφικές αναπαραστάσεις για να υποστηρίξει την άποψη της για βελτίωση των υπηρεσιών υγείας στον Βρετανικό Στρατό. Η πλέον διάσημη από τις εν λόγω αναπαραστάσεις της ήταν η «coxcomb», όπου παρουσιάζονταν τμηματικά οι θανάτοι ανά μήνα και αποδεικνύονταν έτσι ότι η συντριπτική πλειοψηφία αυτών προέρχονταν από ασθένειες που μπορούσαν να αντιμετωπιστούν και όχι από σφαίρες. 

[[FIG0111]]
.Θνησιμότητα στον Βρετανικό Στρατό, από την Florence Nightingale (εικόνα από την Wikipedia)
image::figs/incoming/01-MM.jpg[float="none"]

==== Δημοσιογραφία Δεδομένων και Δημοσιογραφία με Χρήση Ηλεκτρονικών Υπολογιστών (CAR)

Την περίοδο αυτή, μία συνεχόμενη και διαρκώς μεταβαλλόμενη συζήτηση μαίνεται γύρω από τον όρο δημοσιογραφία δεδομένων, καθώς και τη σχέση του με παλαιότερες δημοσιογραφικές πρακτικές που χρησιμοποιώντας υπολογιστικές μεθόδους ανέλυαν βάσεις δεδομένων. 

Μερικοί υποστηρίζουν ότι υπάρχει διαφορά μεταξύ του CAR και της δημοσιογραφίας δεδομένων, αναφέροντας ότι το CAR αποτελεί μία τεχνική που συλλέγει και αναλύει δεδομένα με στόχο τον εμπλουτισμό ενός ρεπορτάζ. Από την άλλη, η δημοσιογραφία δεδομένων ρίχνει το βάρος της στον τρόπο που όλα αυτά τα δεδομένα «ταιριάζουν» μέσα στο συνολική δημοσιογραφική ροή εργασίας. Υπό αυτή την έννοια, η δημοσιογραφία δεδομένων δίνει το μεγαλύτερο βάρος της στα δεδομένα αυτά καθ’ αυτά και όχι απλά στη χρήση δεδομένων για να βρεις ή να εμπλουτίσεις μία ιστορία. Ως εκ τούτου, βλέπουμε το Guardian Datablog ή την Texas Tribune να δημοσιεύει ολόκληρα σύνολα δεδομένων (αγγλ. datasets) μαζί με άρθρα τους, ή ακόμα και τελείως μόνα τους, δίνοντας τη δυνατότητα σε αναγνώστες να τα αναλύσουν και να τα εξερευνήσουν. 

Μία άλλη διαφορά είναι ότι στο παρελθόν, οι δημοσιογράφοι «υπέφεραν» από έλλειψη πληροφοριών γύρω από ένα ερώτημα που προσπαθούσαν να απαντήσουν ή ένα θέμα που επιδίωκαν να καλύψουν. Αν και κάτι τέτοιο ισχύει ακόμα, σήμερα υπάρχει μία διαρκώς αυξανόμενη αφθονία πληροφοριών που οι δημοσιογράφοι δεν ξέρουν απαραίτητα πως να εκμεταλλευτούν. Δεν γνωρίζουν πως να βρουν αξία μέσα στα δεδομένα. Ένα πρόσφατο παράδειγμα είναι το Combined Online Information System, η μεγαλύτερη βάση δεδομένων για δαπάνες στη Μεγάλη Βρετανία. Η δημοσιοποίηση της εν λόγω βάσης δεδομένων ήταν για καιρό στόχος όσων υποστήριζαν τη διαφάνεια, όμως όταν πλέον έγινε προσβάσιμη προκάλεσε αμηχανία σε πολλούς δημοσιογράφους. Όπως πρόσφατα έγραψε ο Philip Meyer: «Όταν οι διαθέσιμες πληροφορίες ήταν λιγοστές, όλες μας οι δυνάμεις εστίαζαν στο να τις κυνηγάμε και να τις συλλέγουμε. Σήμερα που η πληροφορία ρέει σε αφθονία, η ικανότητα να την επεξεργάζεσαι είναι πιο σημαντική». 

Από την άλλη βέβαια, ορισμένοι υποστηρίζουν ότι δεν υπάρχει ουσιαστική διαφορά μεταξύ της δημοσιογραφίας δεδομένων και της δημοσιογραφίας με χρήση ηλεκτρονικών υπολογιστών. Είναι πλέον κοινή λογική ότι ακόμα και οι πιο πρόσφατες και καινοτόμες τεχνικές δημοσιογραφίας έχουν ταυτόχρονα και μεγάλη ιστορία πίσω τους, αλλά και κάτι νέο που τις χαρακτηρίζει. Αντί λοιπόν να διαφωνούμε για το αν η δημοσιογραφία δεδομένων αποτελεί κάτι νέο (καινοφανές), μία πιο εποικοδομητική προσέγγιση θα ήταν να την εκλάβουμε ως μέρος μίας μεγάλης παράδοσης, η οποία όμως ταυτόχρονα ανταποκρίνεται στις νέες συνθήκες που επικρατούν. Ακόμα και αν δεν υπάρχει διαφορά στους στόχους και τις τεχνικές που χρησιμοποιούνται, η «γέννηση» του όρου δημοσιογραφία δεδομένων στις αρχές του 21ου αιώνα σηματοδοτεί την είσοδο σε μία νέα εποχή. Μία εποχή όπου ο τεράστιος όγκος δεδομένων που προσφέρεται δωρεάν στο διαδίκτυο –και συνδυάζεται με εξελιγμένα εργαλεία με επίκεντρο τον χρήστη, δυνατότητες αυτοέκδοσης και εργαλεία crowdsourcing– δίνει τη δυνατότητα σε όλο και περισσότερο κόσμο να ασχοληθεί με περισσότερα δεδομένα, πιο εύκολα από ποτέ. 

==== Η Δημοσιογραφία Δεδομένων Συνδέεται Άμεσα με τον Αλφαβητισμό ως προς τη διαχείρηση Μαζικών Δεδομένων 

Οι ψηφιακές τεχνολογίες και το διαδίκτυο αλλάζουν εκ θεμελίων τον τρόπο που η πληροφορία δημοσιεύεται. Η δημοσιογραφία δεδομένων αποτελεί ένα μέρος αυτού του οικοσυστήματος από εργαλεία και τεχνικές, τα οποία έχουν «ξεπεδήσει» γύρω από ιστοσελίδες και υπηρεσίες δεδομένων. Η αναδημοσίευση και η προώθηση πηγών σε τρίτους είναι κομμάτι της «φύσης» του Διαδικτύου (το οποίο δομείται με βάση υπερσυνδέσμους – hyperlinks), όπως επίσης κομμάτι αυτής είναι και ο τρόπος που συνηθίζουμε να κατευθύνουμε τις πληροφορίες σήμερα. Πηγαίνοντας ακόμα βαθύτερα, η αρχή που διέπει τη δομή των υπερσυνδέσμων στο Διαδίκτυο είναι η ίδια με την αρχή πίσω από τις παραπομπές και τις πηγές που ακολουθείται στα ακαδημαϊκά έργα. Η παράθεση και η αναφορά σε πηγές και δεδομένα σε κάθε θέμα που δημοσιεύεται, αποτελεί ένα από κυριότερα θετικά που μπορεί να φέρει η δημοσιογραφία δεδομένων στην παραδοσιακή δημοσιογραφία. Αυτό που ονομάζει και ο ιδρυτής του WikiLeaks, Julian Assange, «επιστημονική δημοσιογραφία». 

Δίνοντας τη δυνατότητα στον καθένα να ψάξει μόνος του μέσα σε πηγές και δεδομένα για να βρει την πληροφορία που τον ενδιαφέρει (καθώς και να επαληθεύσει ισχυρισμούς και να αμφισβητήσει καθολικά αποδεκτές αντιλήψεις), η δημοσιογραφία δεδομένων καταφέρνει αποτελεσματικά να αντιπροσωπεύσει αυτό που σήμερα αποκαλούμε μαζικός εκδημοκρατισμός των πηγών, των εργαλείων, των τεχνικών και των μεθοδολογιών που μέχρι πρότινος χρησιμοποιούνταν μόνο από ειδικούς (είτε αυτοί ήταν ερευνητές, είτε στατιστικολόγοι, είτε αναλυτές κ.λπ.). Αν και σήμερα η παράθεση και η παραπομπή σε πηγές αποτελεί κομμάτι της δημοσιογραφίας δεδομένων, εντούτοις σταδιακά οδεύουμε προς έναν κόσμο όπου τα δεδομένα θα είναι αρμονικά ενσωματωμένα στον κόσμο των μέσων μαζικής ενημέρωσης. Οι δημοσιογράφοι δεδομένων έχουν να διαδραματίσουν σημαντικότατο ρόλο στην προσπάθεια να υπερκεραστούν τα εμπόδια στην κατανόηση και την αναζήτηση δεδομένων, αυξάνοντας έτσι τον αλφαβητισμό των αναγνωστών τους (ως προς αυτή την κατεύθυνση) σε μαζική κλίμακα. 

Αυτή την περίοδο, η εκκολαπτόμενη κοινότητα των ανθρώπων που αποκαλούν τους εαυτούς τους δημοσιογράφους δεδομένων διαχωρίζεται σε μεγάλο βαθμό από την πιο ώριμη κοινότητα του CAR. Ευελπιστούμε στο μέλλον ότι θα δούμε πιο ισχυρούς δεσμούς μεταξύ αυτών των δύο κοινοτήτων, όπως ακριβώς συμβαίνει μεταξύ νέων Μ.Κ.Ο. (όπως η ProPublica και το Bureau of Investigative Journalism) που συνεργάζονται στενά και με επιτυχία με παραδοσιακούς ειδησεογραφικούς οργανισμούς στις έρευνες τους. Ενώ η κοινότητα των δημοσιογράφων δεδομένων κατά πάσα πιθανότητα έχει πιο καινοτόμους τρόπους να παρουσιάζει δεδομένα και ιστορίες – ειδήσεις, η εις βάθος αναλυτική και κριτική προσέγγιση της κοινότητας των CAR είναι κάτι που αδιαμφισβήτητα μπορεί να διδάξει πολλά στη δημοσιογραφία δεδομένων. 

&mdash; _Liliana Bounegru, European Journalism Centre_
